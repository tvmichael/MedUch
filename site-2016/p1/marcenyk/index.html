<!DOCTYPE HTML">
<html>
	<head><title>Моя сторінка на HTML»</title>
<meta content="charset=utf-8">
<meta name="keywords" content="Атеросклероз, структура html, тег">
<meta name="description" content="Цей текст відображається в результатах пошуку">
>

	</head>
<body>
  Веб сторінка – «Марценюк Артем Олександрович»
</body>
</html>
<br> Даний тег переносить текст на наступний рядок <br> цей текст на новому рядку <br>
Текстові теги для задання заголовків:
<h1>Атеросклероз</h1>
<h2>Виконав А.О.Марценюк</h2>
<b>КМПУ</b> <br>
<i>2016 рік</i> <br>
<pre>Атеросклероз.
 
Етіологія. Атеросклероз можна вважати багатофакторним за Атероскелоз (aterosclerosis, грец. aterr – наша + sklerosis – ущільнення) – за визначенням ВООЗ, це різноманітні поєднання змін внутрішньої оболонки артерії, що проявляється у вигляді вогнищевого відкладання комплексу ліпідів, складних сполук вуглеводів, елементів крові та циркулюючих у ній речовин, утворення сполучної тканини, відкладання у ній кальцію. У вузькому розумінні – це стромально-судинна ліпопротеїдна дистрофія артерій переважно еластичного та еластично-м’язового типів. Можливе ушкодження і вен, наприклад, фрагментів вен, взятих для аорто-коронарного шунтування. Атеросклероз займає провідне місце серед захворювань судин і є одним із варіантів артеріосклерозу. До інших типів артеріосклерозу відносяться фокальний кальцифікуючий артеріосклероз Менкеберга, запальні, інколи гранулематозні (наприклад, сифілітичний) аортити і артеріїти різноманітної етіології, в тому числі і аутоімунні ушкодження судинної стінки. Захворювання, в основі котрих лежить атеросклероз (коронарна хвороба серця, церебро-васкулярна хвороба, аневризми аорти, облітеруючий атеросклероз артерій нижніх кінцівок тощо) є найбільш частими причинами інвалідності та смертності людності більшості країн світу, в т.ч. і в Україні.
причиною виникнення захворюванням. Зважаючи на той факт, що головним патогенетичним чинником хвороби є проникнення в інтиму крупних артерій так званих атерогенних ліпопротеїдів, всі фактори, які сприяють їх вогнищевому накопиченню у стінці судини, отримали назву факторів ризику. Суть вказаної концепції полягає в тому, що людина яка має хоча б один фактор ризику, більш схильна до клінічних проявів хвороби, ніж людина, яка не відноситься до групи ризику. Поєднання декількох факторів ризику прискорює розвиток атеросклерозу. Всі фактори ризику прийнято поділяти на незворотні, тобто ті, яким неможливо запобігти, і зворотні – ті,  яким можна запобігти, або ж усунути. До незворотних факторів ризику відносяться вік, стать (мужчини частіше хворіють атеросклерозом) і генетичну схильність – позитивний сімейний анамнез передчасного розвитку атеросклерозу. Епідеміологічними дослідженнями встановлено, що відмова від тютюнопаління, корекція артеріальної гіпертензії, гіперхолестеринемія та гіперліпідемія, маса тіла, сприяння фізичній активності та зменшення частоти емоційних стресів запобігають передчасному розвитку хвороби, а отже, їх можна віднести до групи зворотних факторів ризику.
До чинників, які постійно діють на судинну стінку протягом усього життя, можна віднести гемодинамічні – кров’яний тиск та величину зміщуючого напруження відносно стінки судини. Особливого значення вони набувають з віком, тому що старіння судини супроводжується підвищенням кров’яного тиску і напруги зсуву. За цих умов в ділянках, де  найбільш виражена дія пульсової хвилі та напруги зсуву, зменшується товщина глікокаліксу і зростає проникність ендотелію до таких білків плазми, як альбумін, фібриноген, швидкість оновлення ендотеліоцитів, адгезія та проникнення в інтиму моноцитів, збільшується вдвічі концентрація холестерину та ліпопротеїдів низької щільності. 
Передчасний сімейний атеросклероз у більшості випадків обумовлений успадкуванням таких факторів ризику, як артеріальна гіпертензія, цукровий діабет і гіперліпідемія, котрі супроводжуються ушкодженням ендотеліоцитів.
Артеріальна гіпертензія не тільки створює механічну напругу і сприяє проникненню великої кількості ліпопротеїдів через інтактні ендотеліоцити, змінюючи їх проникливість, а й значно підвищує активацію лізосомальних ферментів. Остання ймовірно відбувається через стимуляції внутрішньоклітинних систем регуляції внаслідок поступлення в клітину різноманітних речовин, які містяться в плазмі. Це, в свою чергу, спричиняє дегенерацію ендотеліоцитів та вивільнення в товщу артеріальної стінки високоактивних деструктивних лізосомальних ферментів. 
Клініко-експериментальними дослідженнями доведено, що хронічне тютюнопаління сприяє не тільки спазму судин і розвитку гіпоксії, а й безпосередній пошкоджуючій дії продуктів тютюнового диму на ендотеліоцити. Гіпоксія порушує також здатність лізосомальних ферментів до розщеплення ліпопротеїдів низької щільності в лейоміоцитах, що призводить до їх накопичення. 
Відомо, що при гіперглікемії, гіперхолестеринемії та гіперліпідемії порушується метаболізм ендотеліоцитів. Так, при високих концентраціях сорбіту, який є продуктом інсулінонезалежного альдозоредуктивного механізму метаболізму глюкози і накопиченні його в стінці артерій спостерігається гіпергідратація і зниження оксигенації, а модифіковані ліпопротеїди вступають в контакт з макрофагами-“двірниками” артеріальної стінки, що призводить до утворення ксантомних (пінистих) клітин. 
Перелік етіопатогенетичних факторів розвитку атеросклерозу був би неповним, якщо б не враховувалися стресорні та ендокринні чинники. Адже відомо, що накопичення катехоламінів при стресі, а також ендокринні зрушення, наприклад, при цукровому діабеті, гіпотиреозі, хворобі Кушинга-Іценко, сприяють порушенню ліпідного і електролітного обмінів, гіперкоагуляції та дистрофічним змінам в стінці судин.
Патогенез. 25 жовтня 1912 року М. Анічков і С. Халатов на засіданні Товариства російських лікарів у Петербурзі зробили повідомлення про провідну роль холестерину в розвитку атеросклерозу. Саме холестеринова модель експериментального атеросклерозу послужила основою для обґрунтування інфільтративно-комбінаційної теорії хвороби. Суть її досить проста: якщо є багато холестерину в крові, він інфільтрує стінку судини, відкладається там, і утворюються бляшки. Однак зводити всю проблему атеросклерозу тільки до гіперхолестеринемії було б занадто просто. У своїй монографії “Гіпертонічна хвороба і атеросклероз” (1965) А.Л. М’ясніков показав, що інфільтративно-комбінаційна теорія не відповідає на низку питань: наприклад, чому у кроликів спостерігається відкладання холестерину в судинах при експериментальній гіперхолестеринемії, але ніколи не бувають тромбози; чому атеросклероз виникає навіть при нормальному і навіть пониженому рівні холестерину. Питання, поставлені А.Л. М’ясніковим, послужили поштовхом до наступних досліджень. Було показано, що поряд із гіперхолестеринемією у хворих на атеросклероз відмічається зниження коефіцієнта лецитин/холестерин, порушення співвідношення фракцій альфа- і бета-ліпопртеїдів, підвищення коефіцієнта холестерин/фосфоліпіди. 
Одночасно в цей період була висунута І. Давидовським інша концепція атеросклерозу. Послідовниками його школи атеросклероз трактувався не як хвороба, а як морфологічний прояв старіння артерії. І в наш час низка вчених вважає, що атеросклероз – поняття збірне, тобто морфологічний субстрат один, а причин багато.
Однією із загальновизнаних теорій атерогенезу вважається концепція реакції судинної стінки на пошкодження. Структурні компоненти і, в першу чергу, ендотеліоцити є активними учасниками патологічного процесу. Вони здійснюють не тільки бар’єрну і транспорту функції, але й секретують полісахариди глікокаліксу, колаген, фібропектин, ендотеліальний фактор росту, моноцитарний колонієстимулюючий фактор, зв’язують біогенні аміни крові, контролюють тонус судин, секретують ендотеліальний релаксуючий фактор, простациклін, вазоконстрикторні фактори – ендотелін і тромбоксан, та беруть участь в метаболізмі вазоактивних медіаторів. Таким чином, в клітинах артеріальної стінки відбувається комплекс взаємозв’язаних метаболічних процесів, і жодну із біохімічних реакцій не можна вважати єдиною у розвитку хвороби.Деендотеліазація функціональноповноцінних клітин на проміжку більше 1 см у довжину судини приводить до того, що субендотеліальні тканини зазнають дії різних речовин, які знаходяться в плазмі у великих концентраціях. Виявляється, що в першу чергу свою атерогенну дію на ендотеліоцити і підлеглі тканини здійснюють модифіковані ліпопротеїди. Модифікацією називають таку зміну структури ліпопротеїдної часточки, коли вона перестає розпізнаватися апо В, Є-рецепторами макрофагів і не поглинається ними. Причиною модифікації може бути дія вільних радикалів та продуктів перекисного окисленні ліпідів, підвищена концентрація в крові та міжклітинній рідині окремих метаболітів, наприклад, глюкози, а також деяких ферментів. Тобто утворюються гліколізовані, десіалірувані, ферментативно-модифіковані та перекисно-модифіковані ліпопротеїди. Вказані ліпопротеїди захоплюються за участю сквенджер-рецепторів макрофагів, але іншої природи, ніж апо В, Є-рецептори. Особливістю цього процесу є те, що надходження модифікованих ліпопротеїдів у клітину не регулюється або слабо регулюється за механізмом зворотного зв’язку. Так, вміст холестерину в клітині зростає лінійно залежно від концентрації ліпопротеїдів у плазмі крові. Незважаючи на те, що надходження холестерину в клітину за принципом сквенджер-захвату пригнічує синтез власного стерину та утворення апо В, Є-рецепторів, це не запобігає накопиченню в клітині значної кількості холестерину. Активність лісосомальних ферментів може виявитися недостатньою для розщеплення його ефірів і макрофаги трансформуються у пінисті клітини. 
Перетворенню макрофагів у пінисті клітини (ксантомні) протидіють ліпопротеїди високої густини. Вони легко проникають в інтиму, насичуються холестерином і так само легко повертаються у кров. Відсмоктування холестерину за допомогою цього механізму важливе для тих клітин, які поглинають модифіковані ліпопротеїди через сквенджер-рецептори, тобто нерегульовано. Очищаючи їх від надлишку холестерину, ліпопротеїди високої густини в такий спосіб сповільнюють розвиток атеросклерозу. 
Зважаючи на те, що ендотеліоцити регенерують досить повільно, швидкою реакцією на пошкодження, як компенсація бар’єрної функції, виступає тромбоутворення. Проявом цього процесу є зростання концентрації тромбоксану, це призводить до підвищеної агрегації тромбоцитів у ділянках ушкодження ендотеліоцитів. Прилипання тромбоцитів стимулюється адгезивними речовинами, зокрема, Р-електином, який забезпечує швидкий рух тромбоцитів до плазматичної мембрани, а інтегрини утримують їх на поверхні інтими. Отже, забезпечується заміщення дефекту і лінійність току крові. Водночас адгезія тромбоцитів, у свою чергу, призводить до вивільнення біологічно активних речовин – серотоніну, тромбоксану, фібриногену, протеаз, катіонових протеїнів. Крім тромбоцитів, до місця ушкодження ендотеліоцитів швидко мігрують моноцити. Їх прихід та проникнення в субендотеліальний простір зумовлюється адгезивними та хемокіновими речовинами, зокрема, моноцитарними хемотаксичним протеїном-1 (МСР-1), який виробляється як ендотеліоцитами, так і гладком’язовими клітинами. Проникнувши у субендотеліальний простір, активовані моноцити ініціюють запальний процес шляхом секреції медіаторів запалення, зокрема, метаболітів кисню, оксиду азоту, протеїназ, ліпаз, фактору некрозу пухлини, інтерлейкіну-1 тощо. Крім цього, вони активно поглинають ліпопротеїди низької та дуже низької щільності і перетворюються в пінисті клітини.
Одночасно локальне підвищення концентрації інтерлейкінів-1, -6, фактору некрозу пухлини, γ-інтерферону посилює міграцію гладком’язових клітин в інтиму і їх проліферацію, а макрофаги можуть виконувати важливу роль у перетворенні гладком’язових клітин в пінисті клітини. Таким чином, у формуванні атеросклеротичного процесу існують складні взаємовідносини клітин і біологічно активних речовин, що секретуються ними. У міру прогресування пошкодження під дією факторів ризику і потовщення інтими все більше порушується плин крові, що, в свою чергу, спричиняє зростання можливості подальшого пошкодження. Таким чином, замикається порочне коло, яке завершується розвитком ускладненого ушкодження ендотеліоцитів атеросклеротичним процесом. 
Інші гіпотези і теорії атерогенезу в певній мірі доповнюють концепцію реакції на пошкодження. Так, згідно моноклональної гіпотези проліферація гладком’язових клітин здійснюється за типом доброякісних пухлин. Це пояснюється наявністю в атеросклеротичній бляшці лише одного типу ізоферментів, а отже мутагенні фактори, які стимулюють проліферацію лейоміоцитів, впливають лише на один вид клітин. Теорія моноклонального старіння дозволяє пояснити атерогенез з точки зору старіння організму. Відомо, що з віком знижується тромборезистентність стінки судин внаслідок секреції активізованими тромбоцитами ендоглікозидів, котрі здатні пошкоджувати гепариноподібні субстанції, що секретуються ендотеліальними клітинами. При ушкодженні цих субстанцій лейоміоцити здатні відповідати на мітогенні стимули. Проліферуючи гладком’язові клітини утворюють строму, яка в нормальних умовах знаходиться під контролем за типом зворотного зв’язку з боку розчинних речовин, інгібіторів мітозу. Із віком ця система зворотного зв’язку пригнічується. Проліферація гладком’язових клітин може бути проявом апоптозу. Висловлюється думка, що порушення генетично зумовленого оновлення клітин під дією факторів ризику полягає в зменшенні терміну життя як ендотеліоцитів, так і лейоміоцитів. Це, в свою чергу, спричиняє пришвидшене оновлення клітин. 
Суть лізосомальної теорії полягає в тому, що при ушкодженні лізосомальної системи клітини під впливом патогенних чинників атерогенезу, а також генетично зумовленої недостатності лізосомальної гідролази ефірів холестерину, у клітинах акумулюється надлишок модифікованих ліпопротеїдів. Це положення підтверджується раннім розвитком атеросклерозу при хворобі накопичення Вольмана (накопичення ефірів холестерину), яка зумовлена дефектом лізосомальної гідролази ефіру холестерину. 
Макроскопічні прояви атеросклерозу.
Тривалий перебіг супроводжується періодичними процесами інфільтрації судинної стінки ліпопротеїдами, що змінюються періодами організації та петрифікації з утворенням атеросклеротичних бляшок. Тому при розгорнутій макроскопічній картині хвороби на інтимі артерії можна побачити одночасно в різних співвідношеннях всі прояви патології в порядку зростання та клінічного значення: жирові плями та стрічки, фіброзні бляшки, виразки фіброзних бляшок, звапнення. Проте, в першу чергу атеросклеротичні зміни розвиваються в тих ділянках інтими, де ендотелій піддається несприятливому впливу кров’яного тиску і напруги зсуву: гирла гілок артерій, які відходять від основного стовбура, біфуркація аорти, фізіологічні згини артерій, наприклад, дуга аорти, сонної артерії, селезінкової артерії.
 
Атеросклероз аорти
Жирові плями та жирові стрічки – це ніжні потовщення інтими блідо-жовтого кольору. Вони містять ліпіди, а тому добре виявляються при забарвленні макропрепарату жиророзчинними барвниками, наприклад, суданом ІІІ. Поверхня жирових плям та стрічок гладенька, тому не викликає обструкції кровотоку і клінічних проявів. Вважається, що жирові плями і стрічки можуть піддаватись інволюції, але ці дані не є доказовими. Вперше вони виникають у віці після 10-и років і поступово переходять в інші макроскопічні прояви атеросклерозу, досягаючи максимуму в кількісному прояві у віці 30-40 років. Найбільш чітко вони виражені у осіб із спадковою гіперхолестеринемією, цереброваскулярною патологією та у хворих на цукровий діабет. 
Фіброзні бляшки представляють собою щільні, круглі або овальні утвори білого та жовтого кольору, що підносяться над поверхнею інтими. В центральній частині їх знаходиться детрит (athere), який обмежований фіброзно-м’язовим шаром. Основним компонентом детриту є ліполева жирова кислота, а не олеїнова, що накопичується в жирових плямах та смужках. В першу чергу фіброзні бляшки утворюються в черевній аорті, пізніше у вінцевих артеріях і значно пізніше в судинах головного мозку. Зміщення фіброзної бляшки у просвіт артерії зумовлює порушення лінійності току крові і звуження просвіту судини. 
Прогресування некротичного процесу веде до слабкості та деструкції бляшки. В цей період утворюється виразка. Краї її підриті, нерівні. Дно прикрите детритом і тромботичними нашаруваннями. Останні можуть вимиватися струменем крові із утворенням емболів. Інколи некротичний процес захоплює внутрішню оболонку артерії. Стінка послаблюється і на ґрунті цього розвивається випинання – аневризма, що може спровокувати розрив і кровотечу. 
Завершальною стадією розвитку атеросклеротичного ураження артерій є формування атерокальцинозу. Бляшки внаслідок відкладання солей кальцію набувають кам’янистої щільності і різко деформують просвіт судини. У морфогенезі атеросклерозу гістологічно розрізняють стадії: доліпідну, ліпоїдозу,ліпосклерозу, атероматозу та атерокальцинозу.
Доліпідна стадія характеризується посиленням піноцитозом, деструкцією ендотеліоцитів і підвищеною проникливістю інтими. У розширеному субендотеліальному прошарку накопичуються ліпопротеїди дуже низької і низької щільності, холестерин і фібрилярні структури – колаген і фрагменти еластичних мембран, кислі глікозаміноглікани. Як правило, виявляються лейоміоцити, в цитоплазмі котрих містяться ліпідні краплі. 
У стадії ліпоїдозу, з однієї сторони, збільшується кількість ліпідів в ендотеліоцитах гладком’язових клітин і макрофагах, а з другої – наявність білково-ліпідних комплексів стимулює фібриногенез лейоміоцитами. Асиміляція жирів клітинами зумовлює перетворення їх в пінисті, або ксантомні (від грец. xanythos – жовтий), які руйнуються і ліпопротеїди вивільняються в міжклітинний простір. 
При ліпосклерозі паралельно з наростанням ліпоїдозу проліферують фібробласти і розвивається молода сполучна тканина. В подальшому вона дозріває і піддається гіалінозу, що є основою формування фіброзної бляшки.
При атероматозі ліпідні маси, які розташовані в центральній частині бляшки, колагенові та еластичні волокна розпадаються. Утворюється строма, тобто детрит, який відмежований шаром гіалінізованої сполучної тканини. 
Атерокальциноз характеризується відкладанням у фіброзній бляшці солей кальцію (петрифікація). 
 
Стадії розвитку ареросклерозу : ліпоїдозу, ліпосклерозу, формування бляшки, кальцинозу. Забарвлення гематоксиліном і еозином.
Клініко-морфологічні форми атеросклерозу.
Незважаючи на те, що в клініці досить часто, особливо в осіб похилого віку, використовується термін генералізований атеросклероз, вираженість ураження артерій патологічним процесом має різний ступінь прояву. Залежно від переважаючої локалізації змін в судинах і відповідно клінічних проявів патології розрізняють наступні клініко-морфологічні форми атеросклерозу аорти, вінцевих судин серця, артерій головного мозку, артерій нирок, мезентеріальних артерій, артерій нижніх кінцівок і артерій малого кола кровообігу. 
Клініко-морфологічні форми атеросклерозу
 
 
 

	 


Атеросклероз аорти – одна з найбільш частих локалізацій атеросклеротичного процесу. Вважається, що без атеросклерозу аорти діагноз атеросклерозу є неправомірним. Хвороба часто має безсимптомний перебіг, а тому діагностується переважно патологоанатомічно та при спеціальних інструментальних дослідженнях судин. На ранніх етапах атеросклеротичний процес локалізується в черевному сегменті аорти. При прогресуванні хвороби він захоплює грудний сегмент. Висхідна аорта ушкоджується відносно рідко.
Клінічна картина атеросклерозу аорти проявляється як один із проявів ураження аорти, так і проявів порушення кровопостачання інших органів внаслідок розміщення атеросклеротичних бляшок в гирлах її гілок, а саме місцях відходження вінцевих, міжреберних, сонних, ниркових, мезентеріальних артерій, а також ділянках біфуркації здухвинних артерій.
Втрата еластичності аорти сприяє підвищенню показників систолічного тиску і зниженню діастолічного, а також її видовженню, в першу чергу висхідного відрізку. Втрату еластичності аорти перевіряють на аутопсії шляхом поперечного розсікання аорти. При цьому краї розрізу розходяться лише на 2-3 см. Макроскопічно на інтимі аорти виявляються всі ознаки атеросклерозу: плями і стрічки, фіброзні бляшки, виразки і кальцифікацію. Останні визначаються шляхом проведення  ножем по інтимі аорти. При цьому чути характерний металевий звук. 
При атеросклерозі аорти прогноз благоприємний, але в ряді випадків може розвинутись низка тяжких ускладнень, які приводять до смерті. До них слід віднести розшарування аневризми і розрив аорти. Аневризмою вважається вип’ячування стінки судини, коли збережена хоча б одна із її оболонок. 
 
 
Аневризма аорти
Розрізняють циліндричну, мішкоподібну і килоподібну аневризми. Циліндрична аневризма – це розширення певного сегменту аорти, мішкоподібна – осередкове випинання назовні стінки аорти, а килоподібна – осередкове випинання назовні інтими у ділянці дефекту між медією і адвентицією, або ж інтими і медії в дефект адвентиції. У випадках вимивання детриту виразково зміненої атероматозної бляшки струмінь крові може розшарувати шари стінки аорти на досить великому проміжку. Таку аневризму називають розшаровуючою.
 
 

Розшаровуюча аневризма аорти
 
 Досить рідко розшарування досягає аналогічного дефекту інтими і наступає “самовилікування” розшаровуючої аневризми, а просвіт аорти в даному сегменті стає  двоканальним. 
Аневризми аорти частіше всього зустрічаються у висхідному її сегменті і її дузі. Симптоматика залежить від її величини і локалізації. Тиснучи на навколишні тканини, вона сприяє розвитку атрофії від тиску, наприклад, ребер, грудини, хребців, що клінічно проявляється больовим синдромом. Наявність у хворого гемоптоє при стисненні трахеї і бронхів іноді передує прориву аневризми в їх просвіт. При тиску аневризми на n. recurrens може наступити його параліч. 
При огляді аневризма, коли вона великих розмірів і прилягає до грудини, виявляється як пухлина, що вип’ячує грудину. Розвиток аневризми сприяє проявам недостатності кровообігу. Частіше лівошлуночкової, рідше – правошлуночкової. Обличчя, шия і верхні кінцівки набряклі, підшкірні вени і вени шиї розширені. В аневризмах часто утворюються дилятаційні тромби, що може бути причиною тромбоемболічних ускладнень. Прогноз при розвитку аневризми аорти досить поганий. Частіше всього наступає розрив аорти. Інколи відбувається її прорив в перикард, плевру, бронхи, стравохід, верхню порожнисту вену, легеневу артерію, трахею, середостіння і навіть передсердя або шлуночки серця.
До ускладнень атеросклерозу аорти слід також віднести ураження атеросклеротичним процесом клапанів, інколи з розвитком стенозу гирла аорти. 
 
 
 

Стеноз гирла аорти
 
Атеросклероз вінцевих судин серця є структурною основою розвитку ішемічної хвороби серця або коронарної хвороби серця. Атеросклеротичні бляшки, як правило розшаровуються біля гирла артерії. Проте не всі вінцеві артерії однаково часто ушкоджуються атеросклерозом, переважно страждає ліва вінцева артерія. Поступовий розвиток атеросклерозу і поступове звуження їх просвіту сприяє розвитку колатерального кровообігу, але поряд з цим гіпоксія спричиняє розвиток кардіосклерозу та ішемічної дистрофії кардіоміоцитів, що є причиною погіршання функціонального стану міокарда. Водночас швидкий розвиток атеросклерозу швидко приводить до недостатності кровопостачання міокарда, ішемічної дистрофії міокарда, супроводжується спазмами, тромбозом і розвитком інфаркта. Це свідчить про те, що розвиток інфаркта міокарда часто спостерігається за умов недостатнього колатерального кровопостачання. 
Безперечно встановлено, що ішемічна дистрофія та інфаркт міокарда є найбільш важливими і частими проявами коронарного атеросклерозу. До інших його проявів слід віднести розвиток серцевої недостатності в результаті кардіосклерозу, порушення серцевого ритму і раптову коронарну смерть. Всі вони є клінічними формами ішемічної хвороби серця, основної причини смертності населення більшості індустріальних країн.
Атеросклероз артерій головного мозку є структурною основою цереброваскулярних захворювань. Переважною локалізацією атеросклеротичних бляшок є судини основи мозку і сонні артерії, базилярні і хребтові артерії. Тривалий процес із розвитком частих спазмів зумовлює ішемію головного мозку, на ґрунті якої спостерігається дистрофія нейроцитів і атрофія кори мозку, що клінічно проявляється атеросклеротичною недоумкуватістю. Довготривалий спазм артерій і тромбоз спричиняють розвиток ішемічного інфаркту (ішемічний інсульт) мозку, а розрив аневризми – геморагічний інсульт. Характерно, що ішемічний інсульт, який виникає у “світлий” проміжок доби, більш характерний для атеросклеротичного ураження судин, в той же час, як геморагічний – для гіпертонічного кризу. При наявності дрібних осередків ішемічного інсульту прогноз сприятливий. На місці інфаркту розвивається гліальний рубець або ж кіста із частковим відновленням функції осередку кори за рахунок гіпертрофії нейроцитів перифокальних осередків. Обширні ішемічні та геморагічні інсульти, особливо при прориві крововиливу в шлуночки мозку, часто наступає смерть хворого.
 
 
Ішемічний інфаркт головного мозку
Атеросклеротичні бляшки ниркових артерій переважно локалізуються в ділянці гирла відходження її від аорти, рідше в місцях розгалуження позаниркових артерій і ще рідше у внутрішньониркових гілках. На ґрунті недостатнього кровопостачання розвивається гіпоксія, яка, з одного боку, може бути причиною нефросклерозу, дистрофії та атрофії, з іншого – вторинної (ниркової) гіпертензії. Остання, в свою чергу, поглиблює процес нефросклерозу. Нирка стає ущільнена, з поверхні дрібнозерниста із осередками крупних западань.
В результаті тромбозу ниркової артерії часто розвивається інфаркт. На місці його загоєння виявляються лінійні втягнення. Рубцева тканина може перекривати просвіт вивідних трубочок нефрону. Функція нефрону збережена, але наявна перешкода виведення сечі і при тривалому перебігу процесу він перетворюється в мікрокісту. Таку деформовану ущільнену нирку з дрібнозернистою поверхнею, великими осередками западіння, рубцевими втягненнями і наявністю мікрокіст називають атеросклеротично зморщеною ниркою.
Важливою локалізацією атеросклерозу є ушкодження мезентеріальних артерій. Характерними клінічними ознаками виступає поєднання больового синдрому з метеоризмом, закрепами, відсутністю перистальтики, комірною напругою м’язів черевної стінки без суттєвого відчуття болю при пальпації. В клініці цей синдром отримав назву черевної жаби (angina abdominalis). Вважається, що справжня черевна жаба частіше пов’язана із стенозом верхньої мезентеріальної артерії. Атеросклеротичне ураження нижньої брижової артерії має більш легкий клінічний перебіг, що пояснюється існуванням більш вираженої колатеральної сітки. Морфологічно латентний перебіг хвороби характеризується гастроєюнальним синдромом.
У таких хворих часто розвиваються атрофічні гастрити і ентерити із ознаками склерозу слизової. В деяких випадках спостерігаються шлунково-кишкові кровотечі. Причиною виразкового процесу, навіть із розвитком перфорації та перитоніту, є осередкові дисциркуляторні розлади внаслідок атеросклерозу дрібних гілочок. Кровотеча також може бути зумовлена розривом аневризм дрібних гілок артерії.
Тромбоз мезентеріальної артерії призводить до важкого симптомокомплексу, який проявляється у розвитку гангрени кишки і перитоніту.
Клінічні спостереження дозволяють виділити ще кахектичну і анемічну форми атеросклерозу мезентеріальних артерій, оскільки він часто поєднується із атеросклерозом судин підшлункової залози та селезінкової артерії. Такі хворі виснажені, зневоднені, шкіра землистого кольору із зниженням тургора. Причиною кахектичного синдрому переважно виступає порушення пристінкового травлення і всмоктування в шлунково-кишковому тракті, а також наявність хронічного панкреатиту. Анемічний – зумовлений дисфункцією обміну вітаміну В12 та фолієвої кислоти (атрофічні гастрити, а також порушення функції печінки при атеросклерозі печінкових артерій), ураженням селезінки, а також нирки, які приймають безпосередню участь в генезі анемій.
Частота ушкодження атеросклерозом судин нижніх кінцівок зменшується в міру віддалення від аорти. Атеросклеротичні бляшки частіше всього локалізуються в стегновій артерії, в гунтеровому каналі, а в підколінній артерії – безпосередньо вище колінного суглобу. Великогомілкові артерії одночасно, а малогомілкова артерія, яка окутана м’язами, майже не страждає і досить часто є основним джерелом кровопостачання кінцівки. Тильна і підошовна артерії теж склерозуються рідко. Дану особливість потрібно враховувати при визначенні пульсації.
Найбільш характерним клінічним симптомом латентно перебігаючого атеросклерозу судин нижніх кінцівок є переміжна кульгавість, яка зумовлена недостатнім забезпеченням кровопостачання м’язів при фізичному навантаженні. Біль, який виникає у стегні і коліні, свідчить, що атеросклеротичний процес локалізується вище місця прикріплення м’язів стегна, тобто в глибокій стегновій артерії. Поєднання болей в ділянці стегна і сідниць з імпотенцією у мужчин середнього віку вказує на оклюзію термінального відділу аорти. Таке атеросклертичне звуження просвіту гілок термінального розгалуження аорти з тромбозом називається синдромом Леріша. Розрізняють однобічний і двобічний, повний і неповний (залежно від ступеня оклюзії) синдром Леріша.
Морфологічно при синдромі переміжної кульгавості спостерігається атрофія м’язів, а також атрофія і склероз шкіри та підшкірної клітковини. У випадках тромбозу розвивається гангрена. Розміри гангрени залежать від локалізації оклюзії, інколи, коли тромбується дрібна гілочка, може розвинутись виразка шкіри.
 
 

Суха гангрена стопи
 
Атеросклероз легеневої артерії і її гілок зустрічається досить рідко. Характерною клінічною особливістю є наявність синюшності рук і стоп при відсутності їх похолодання, що пояснюється скидом венозної крові в артеріальне русло через артеріо-венозні анастомози між легеневою та бронхіальною артеріями. Правий шлуночок серця завжди гіпертрофований.
 
Ішемічна хвороба серця
Ішемічна хвороба серця – група захворювань м’яза серця, в основі яких лежить порушення функції міокарда, що зумовлена невідповідністю між постачанням його киснем і потребами в ньому при абсолютній або відносній недостатності коронарного кровопостачання. Найбільш частою причиною хвороби є ураження коронарних артерій серця, що дало їй ще іншу назву – коронарна хвороба серця. 
 
Отже, вказана патологія є вторинною, але, у зв’язку із великою соціальною значущістю, вона виділена у 1965 році ВООЗ в абсолютну нозологічну одиницю. Згідно рекомендацій VІ Національного Конгресу Кардіологів України (2000 р.) до клінічних форм ішемічної хвороби серця належать:
-         раптова коронарна смерть,
-         стенокардія,
-         гострий інфаркт міокарда,
-         кардіосклероз,
-         безбольова форма.
Етіологія і патогенез. Ішемічна хвороба серця етіопатогенетично пов’язана з атеросклерозом та гіпертонічною хворобою і за суттю є їх серцевою формою із спільними факторами ризику.
Безпосередніми причинами ішемії серця найчастіше є спазм, тромбоз, рідко емболія вінцевих артерій, а також функціональне перевантаження міокарда в умовах недостатньо розвинутої колатеральної сітки, або ж їх склеротичної оклюзії. Але це лише місцеві фактори ішемії і некрозу серцевого м’яза. У виникненні ішемічної хвороби важлива роль належить низці сприятливих умов: хронічне психоемоційне перенапруження, гіперліпідемія, артеріальна гіпертензія, надлишкова маса тіла, малорухливий спосіб життя, паління тютюну, цукровий діабет і подагра, спадкова схильність. Тобто ті ж фактори ризику, що притаманні як для розвитку атеросклерозу, так і гіпертонічної хвороби. У наш час велике значення надається впливу ксенобіотиків (Д.Д. Зербіно), а саме хімічним речовинам довкілля. 
При поєднанні в однієї і тієї ж особи протягом 10 років таких факторів, як гіперліпідемія, артеріальна гіпертензія, активне і пасивне тютюнопаління і надлишкова маса тіла, в половині випадків виникне ішемічна хвороба серця. Психоемоційна перенапруга призводить до ангіоневротичних порушень, а гіперліпідемія, крім розвитку атеросклерозу, до утворення тромбів. Тромбозу коронарних артерій, як правило, передує хвиля ліпідозу. Артеріальна гіпертензія і цукровий діабет призводять до функціональної недостатності кровопостачання міокарда на рівні мікроциркуляторного русла внаслідок розвитку плазморагій, гіалінозу і тромбозу. Надлишкова маса тіла і гіподинамія створюють загальні й місцеві передумови гіпоксії обмінного характеру, а тютюнопаління викликає вазомоторні порушення.
Ішемічна хвороба серця має хвилеподібний перебіг. На фоні хронічної (відносної) недостатності коронарного кровообігу виникають спалахи гострої (абсолютної) недостатності. Тому розрізняють гостру і хронічну форми ішемічної хвороби серця. Гостра форма проявляється раптовою смертю, ішемічною дистрофією міокарда (стенокардія) та інфарктом міокарда, хронічна – кардіосклерозом.
Раптова коронарна смерть. Згідно визначення експертів ВООЗ “Раптова смерть – це нагла ненасильницька смерть, яка наступає протягом 6 годин від початку появи симптомів у практично здорових людей або у хворих, стан яких був стабільний або покращувався”. Розрізняють несерцеву, міокардіальну і коронарну раптову смерть. Несерцева – це раптова смерть при гострих отруєннях, гострій наднирниковій недостатності, астматичному стані, синдромі відміни ліків, геморагічному інсульті тощо. Міокардіальна раптова смерть переважно зумовлена вродженою патологією міокарда, міокардитами, патологією провідної системи серця, порушеннями ритму, гіперкатехоламінемією, токсичним впливом алкоголю і серцевих ліків, діуретиків. Раптова коронарна смерть зустрічається при органічному ураженні судин вінцевого кровообігу. 
Найбільш достовірною ознакою раптової коронарної смерті є органічне ураження вінцевих судин серця, переважно атеросклероз, з коронаротромбозом. Інколи причиною смерті може бути крововилив в атеросклеротичну бляшку, її відшарування та емболія гілок. Такий генез найбільш вірогідний при декомпенсації колатерального кровообігу внаслідок склеротичного ураження артеріол і капілярів, або при аномалії його розвитку. За цих умов виникає локальна ішемія міокарда, порушення мікроциркуляторного русла, електролітного обміну і окисно-відновних процесів. Морфологічно виявляється в зоні ішемії втрата окисно-відновних ферментів, глікогенез, розпад мітохондрій та міофібрил, порушення вставних дисків. На цій основі виникає електрична нестабільність міокарда, яка є основою розвитку фатальних аритмій. Гістологічно це проявляється у фрагментації кардіоміоцитів, а при поляризаційній мікроскопії – в наявності контрактур, останні виявляються також при електронно-мікроскопічному дослідженні. Досить часто при детальному мікроскопічному дослідженні можна спостерігати осередки крововиливів у вузлах і гілках провідної системи, серця, що пояснює симптоми порушення проведення імпульсів по провідній системі, а також розвиток аритмій. 
Особливим видом коронарної раптової смерті є смерть при значному фізичному навантаженні, наприклад, спортсменів. У таких випадках виникає функціональна недостатність кровопостачання за умов підвищених функціональних потреб міокарда. 
Ішемічна дистрофія міокарда. 
Ішемічна дистрофія міокарда, або гостра осередкова дистрофія міокарда, розвивається при відносно короткочасних епізодах коронарної кризи, коли виникають характерні зміни електрокардіограми, але ферментемія (підвищення рівня креатинінфосфокінази, лактатдегідрогенази тощо) відсутня, що є доказом відсутності некрозу. Клінічно ішемічна дистрофія проявляється тяжкістю, тисненням, стисканням в грудній клітці, задишкою, інколи явним болем. Цей синдром отримав назву стенокардії. 
 

Спазм або раптова оклюзія вінцевої судини спричиняє порушення механічної, біохімічної та електричної функцій міокарда. Переважно ішемія захоплює субендокардіальні ділянки, що зумовлено гіршим кровопостачанням цього відділу серця. При обширній ішемії лівого шлуночка розвивається порушення його скоротливої функції, а при поширенні ішемії на сосочкові м’язи – недостатність клапанів. 
В основі розладів механічної функції міокарда лежать зміни метаболізму кардіоміоцитів і їх структури. За умов гіпоксії жирні кислоти не окислюються, а глюкоза перетворюється в лактат, цитоплазма клітин закислюється, зменшується рівень АТФ і креатинінфосфату, а також знижується рівень вмісту К+ та поглинання клітинами Nа+ внаслідок ушкодження їх мембран. Макроскопічно м’яз серця в’ялий і блідий, в ділянках ішемії іноді строкатий і набряклий. У просвіті артерій нерідко знаходяться свіжі тромби. 
Найбільш характерними ознаками зміни електричної функції серця є порушення реполяризації, що виражається в інверсії зубця Т, а пізніше зміщення сегменту SТ.
Гістологічно виявляються стеноз і парез судин, іноді свіжі тромби, набряк інтерстицію, еритроцитарний стаз, зникнення поперечної посмугованості, діапедезні крововиливи. Некробіотично змінені кардіоміоцити, пофарбовані акридиновим оранжевим, дають при люмінесцентній мікроскопії не оранжеве, а зелене світіння, набувають чорного кольору при забарвленні залізним гематоксиліном за Гейденгаймом або Ріго, інтенсивно сприймають фуксин при застосуванні методу Сільє.
Гістохімічно осередок ішемії визначається за допомогою застосування солей тетразолію і телуриту калію. Внаслідок різкого пригнічення активності окислювально-відновних ферментів, зерна формазану і відновленого телуру не утворюються. Тому ці осередки мають світле забарвлення на темному фоні незміненого міокарда. Крім цього, гістохімічні зміни зводяться до зменшення кількості гранул глікогену, мукоїдного набухання мембран капілярів та артеріол. Атомно-абсорбціометрично відмічається втрата Мg, К, Р і накопичення Nа і Са.
Електронно-мікроскопічні зміни свідчать про порушення тканинного дихання, посилення анаеробного гліколізу, розщеплення дихання і окисного фосфорилювання, зменшується кількість гранул глікогену, мітохондрії набухають, руйнуються їх кристи, а також мембрани як мітохондрій, так і саркоплазматичної сітки. Суттєвим показником є активація тромбоцитів та схильність їх до агрегації.
Прогноз при ішемічній дистрофії залежить від площі міокарда, яка омивається ураженою артерією, а також швидкості прогресування атеросклерозу. Чим більший осередок ішемії, тим гірше переносять дію неблагоприємних факторів неуражена частина міокарда. За цих умов швидко розвивається серцева недостатність. Ішемічна дистрофія міокарда є початковою фазою морфогенезу інфаркта, і, якщо не усувається тромботична оклюзія судини або ж вдається усунути спазм, то розвивається некроз м’язу серця.
Інфаркт міокарда. 
Довготривалий коронароспазм, тромбоз або оклюзія вінцевих судин є причиною переходу ішемічної дистрофії міокарда в інфаркт. Інфаркт міокарда – це ішемічний некроз серцевого м’яза, тому, крім змін електрокардіограми, для нього характерна ферментемія.
 
 
 Морфологічно це ішемічний інфаркт із геморагічним вінчиком. Класифікують його за часом виникнення, локалізацією, поширенням і перебігом.
 
 
 
Повний некроз кардіоміоцитів формується протягом доби. Спочатку міокард у басейні пошкодженої артерії в’ялий,                   нерівномірно кровонаповнений. Гістологічно виявляють скупчення лейкоцитів у капілярах, еміграцію їх, діапедезні крововиливи, релаксацію кардіоміоцитів, зникнення в останніх глікогену й окисно-відновних ферментів. Протягом наступних годин обриси набряклих кардіоміоцитів стають неправильними, зникає поперечна посмугованість.
Макроскопічно зона інфаркту чітко виявляється лише через 18-24 год після виникнення хвороби. Некротична ділянка набуває сіро-червоного кольору, вона обмежена стрічкою крововиливу і дещо виступає над поверхнею розрізу внаслідок набряку. В наступні дні явища набряку зникають, некротизована тканина западає, стає щільною, жовто-сірою. По периферії формується демаркаційний вал, який складається з лейкоцитів, фібробластів і макрофагів. Останні беруть участь у резорбції змертвілих мас, в їх цитоплазмі накопичуються ліпіди і тканинний детрит. Фібробласти беруть участь у фібриногенезі. Процес організації інфаркту триває 7-8 тижнів. Сполучна тканина проростає із зони демаркації з острівців збереженої тканини в зону некрозу. Новоутворена сполучна тканина спочатку пухка, типу грануляційної, згодом переходить у грубоволокнисту. В ній і навколо неї виявляють острівці гіпертрофованих кардіоміоцитів. Наслідком цього процесу є утворення щільного рубця – морфологічної основи постінфарктного крупновогнищевого кардіосклерозу. 
Гострий інфаркт міокарда найчастіше ускладнюється кардіогенним шоком, фібриляцією шлуночків, асистолією, гострою серцевою недостатністю, міомаляцією, гострою аневризмою і розривом серця, пристінковим тромбозом і перикардитом.
Під час переважання аутолізу змертвілої тканини відбувається розплавлення міокарда – міомаляція. Міокард у цих випадках неспроможний протидіяти внутрішньошлуночковому тиску. Стінка серця стоншується і випинається назовні, що призводить до утворення додаткової порожнини – аневризми серця. Компенсаторно в ній утворюється пристінковий тромб. Він прикриває надриви ендокарда і посилює міцність стінки. При недостатньому тромбоутворенні кров проникає під ендокард і некротизовану тканину, що призводить до розриву серця. Кров виливається в порожнину серцевої сорочки (гемоперикардит). Пристінкові тромби виникають, переважно, при 
трансмуральних і субендокадіальних інфарктах. Вони можуть бути джерелом емболії, наприклад, ниркових судин.
При субперикардіальному і трансмуральному інфарктах досить часто виникає реактивне ексудативне запалення перикарда – фібринозний перикардит. 
Структурну основу хронічної ішемічної хвороби серця складає атеросклеротичний дифузний дрібновогнищевий кардіосклероз або постінфарктний крупновогнищевий кардіосклероз. Перша форма пов’язана з гіпоксією міокарда. Сполучна тканина заміщує місця дистрофії, атрофії і загибелі кардіоміоцитів, а також розростається в периваскулярних просторах. Макроскопічно такий кардіосклероз представлений білими периваскулярними прошарками і вузькими стрічками в усій товщі м’яза серця.
Організація інфарктів завершується крупновогнищевим кардіосклерозом. Інколи це широкі поля сполучної тканини, які захоплюють всю товщу стінки серця. У таких випадках вона стоншується і випинається під тиском крові – утворюється аневризматичний мішок. 
При хронічній ішемічній хворобі серця постійно існують умови для розвитку повторного інфаркту міокарда з усіма характерними ускладненнями.
Безпосередніми причинами смерті в ранньому періоді інфаркту є кардіогенний шок, фібриляція шлуночків, асистолія, гостра серцева недостатність.
 
 З часом на перше місце виходять розрив серця і тромбоемболії судин головного мозку. При хронічній ішемічній хворобі серця смерть настає від серцевої недостатності, тромбоемболічних ускладнень і розриву стінки аневризми.
 
Гіпертензія та артеріолосклероз. Гіпертонічна хвороба та симптоматичні гіпертензії
Гіпертонічна хвороба
 
Гіпертонічна хвороба – захворювання серцево-судинної системи, основним проявом якої є стійка артеріальна гіпертензія, що виникла без видимих причин, із ураженням органів-мішеней. Встановити причину високого артеріального тиску (систолічний > 140, діастолічний > 90 мм рт. ст.) не завжди можливо. Тому цей вид стійкої артеріальної гіпертензії називають первинною, есенціальною або ідеопатичною гіпертонічною хворобою. У випадках, коли причина артеріальної гіпертензії відома, наприклад, хвороби нирок, захворювання периферичних судин, ендокринні хвороби, хвороби центральної нервової системи, її вважають вторинною або симптоматичною.
Органами-мішенями, тобто органами, що уражуються в першу чергу, є серце, нирки, головний мозок і сітківка ока. В цих органах найбільш виражені морфологічні зміни, а отже і клінічні прояви хвороби. 
 
Етіологія. Проблема етіології гіпертонічної хвороби практично не розв’язана. Основна увага зосереджується на вивченні статистичних показників частоти проявів симптому гіпертензії при тих чи інших факторах ризику. До них, в першу чергу, відносять психоемоційну перенапругу, спадковий фактор, роль надмірного вживання кухонної солі. 
Прийнято вважати, що гіпертонічна хвороба є хворобою урбанізації. Особливо часто вона спостерігається в осіб, які зазнають постійного напруження психоемоційної сфери. Згідно нейрогенної теорії Г. Ланга і А. М’яснікова постійні зовнішні подразники, як негативні, так і позитивні, приводять до стійкого збудження вегетативних центрів регуляції кровообігу і підвищення артеріального тиску. Вказані порушення виражаються у формі неврозу, котрий за А.Л. М’ясніковим має ситуативний характер.
Заслуговує уваги висока реактивність серцево-судинної системи до психоемоційного стресу, котра часто спостерігається в осіб із спадковою схильністю до гіпертензії. Так, серед членів деяких сімей захворювання трапляється в кілька разів частіше, ніж у популяції. Крім цього, встановлена висока конкордантність однояйцевих близнюків за цією патологією. З фізіологічної точки зору такі особи володіють слабкими адаптаційно-пристосувальними можливостями при підвищеній активності і реактивності симпатико-адреналової системи. 
Інший аспект проблеми етіології гіпертонічної хвороби пов’язаний із змінами внутрішньониркових механізмів транспорту натрію і води у здорових людей, які тривалий час вживають надто солону їжу. Відомо, що перевантаження натрієм хлоридом приводить до зміни гуморальної регуляції водно-електролітного балансу. У таких осіб спостерігається порушення функціонального стану калікреїн-кінінової системи нирок, ренінангіотензинової і симпатико-адреналової систем, стероїдної функції наднирників. Особливо чітко виступає пригнічення калікреїн-кінінової системи, а також зниження синтезу натрійуретичних простагландинів Е2 при одночасному зростанні рівня простагландинів F2а. 
З’ясовано кілька механізмів, які відповідальні за розвиток гіпертензії в умовах нагромадження натрію хлориду: а) збільшення об’єму позаклітинної рідини і серцевого викиду; б) компенсаторне обмеження кровотоку через органи, яке досягається підвищенням опору периферичних судин; в) потовщення судинних стінок у зв’язку з нагромадженням у них іонів натрію і води; г) підвищення чутливості міоцитів судин до пресорних агентів (норадреналіну, ангіотензину ІІ).
Важливим механізмом, що зумовлює підвищену чутливість до натрію хлориду, є генералізований мембранний дефект контролю за внутрішньоклітинною концентрацією вільного кальцію і регуляцією проникливості до одновалентних іонів. Доведено, що вказаний дефект супроводжується зростанням судинної реактивності.
Клінічними спостереженнями відмічено, що збільшення маси тіла теж поєднується із підвищенням артеріального тиску в осіб із вихідними нормальними його величинами. В свою чергу, зниження маси тіла у хворих з артеріальною гіпертензією та ожирінням сприяє нормалізації останнього. Також встановлено стимулюючу дію артеріальної гіпертензії на розвиток атеросклерозу. Водночас атеросклероз сприяє росту гіпертензії. Незалежно від віку і раси перебіг гіпертонічної хвороби у жінок більш легкий, ніж у мужчин, що, в певній мірі, можна пояснити особливостями ендокринних впливів, а також більшою частотою тютюнопаління. Продукти тютюнового впливу, проникаючи в кров, токсично впливають на ендотеліоцити, що зумовлює вивільнення ендотелінів, які проявляють констрикторну дію. 
Патогенез. Ключовою ланкою патогенезу гіпертонічної хвороби вважається підвищена периферична судинна реактивність. Стимулююча дія симпатичної ланки вегетативної нервової системи на артеріоли призводить до зростання периферичного опору і серцевого викиду, тобто складових артеріального тиску. Крім цього, також зростає тонус вен і венул. За цих умов відбувається перерозподіл крові з венозного русла в артеріальне, що також сприяє розвитку артеріальної гіпертензії.
 
Тривалий спазм артеріол запускає наступний фактор прогресування і стабілізації гіпертонічної хвороби – нирковий. У відповідь на ішемію юкстагломерулярний апарат нирок збільшує синтез і вивільнення у кров протеолітичного ферменту реніну. Ренін діє на α-2-глобулін плазми (ангіотензиноген), який продукується печінкою і перетворює його в ангіотензин І. Останній під впливом ангіотензинперетворюючого (конвертуючого) ферменту, локалізованого, головним чином, у легенях, перетворюється в ангіотензин ІІ. Ця речовина не стабільна, під дією ангіотензинази перетворюється в менш активний ангіотензин ІІІ. Саме ангіотензинам ІІ і ІІІ належить найбільш виражена складна пресорна дія. Вони безпосередньо подразнюють рецептори лейоміоцитів судин, стимулюють вивільнення норадреналіну із пресинаптичних закінчень вазоконстрикторних нервів, а також катехоламінів із мозкового шару нарниркових залоз, збільшують реабсорбцію води нирковими  канальцями незалежно від альдостеронного механізму.
Нирки запускають ще один механізм стабілізації гіпертензії – гормональний. Ангіотензини ІІ і ІІІ стимулюють синтез альдостерону і дезоксикортикостерону в клубочковій зоні кори надниркових залоз. Стероїдогенний ефект їх приблизно однаковий. Мінералокортикостероїди підсилюють реабсорбцію натрію в канальцях і спричиняють накопичення його в рідинах і міоцитах судин. Збільшення вмісту натрію хлориду в клітинах стимулює вироблення натрійуретичного гормону. Один із компонентів його, так званий дегіталісподібний фактор, пригнічує функцію натрій-калієвої помпи., призводить до накопичення іонів Са++ в клітинах, зростання активності гладких м’язів судинної стінки.
Чутливість судин нирки до ангіотензинів ІІ і ІІІ може змінюватись під впливом низки факторів. Так, надмірне вживання натрію хлориду стимулює, а втрата іонів натрію, навпаки, зменшує вазоконстрикторний ефект. Сольове навантаження сприяє затримці організмом води, збільшенню об’єму циркулюючої крові і об’єму циркулюючої плазми, а також порушує взаємовідношення між показниками осмолярності плазми і антидіуретичної активності плазми. Допускається, що у таких випадках має місце функціональне порушення гіпоталамо-гіпофізарної системи, на що побічно вказують високий рівень антидіуретичної активності плазми у таких хворих і неадекватна реакція антидіуретичної активності плазми на зміни осмолярності плазми, а також порушення внутрішньониркових механізмів транспорту натрію, про що свідчить екскреція калікреїну. Таким чином, вказані ланки патогенезу гіпертонічної хвороби, а саме симпатичної гіперактивності артеріол та нирковий, в підсумку, свідчать про натрійзалежний механізм розвитку хвороби із участю активності реніну нирки.
Виявлено, що переважання нормальних показників активності реніну плазми крові спостерігається у 15 % пацієнтів з гіпертонічною хворобою, а у 20 % – навпаки, зниження. Механізм розвитку гіпертонічної хвороби з низькою активністю реніну плазми крові недостатньо розкритий. Вважається, що затримка іонів натрію і пригнічення активності реніну опосередковані надлишком синтезу неідентифікованого покищо  мінералокортикоїду. Також припускається зв’язок підвищення чутливості кори наднирників до ангіотензину ІІ. У розвитку гіпертонічної хвороби з низькою активністю реніну також мають значення вік і можливе надлишкове вживання з їжею натрію хлориду. Відомо, що з віком знижується активність реніну плазми крові, а також змінюється функція нирок. Враховуючи викладене, більшість дослідників схиляються до думки, що хворі на гіпертонічну хворобу з низькою активністю реніну становлять не окрему підгрупу, а лише окрему популяцію людей, які страждають на гіпертонічну хворобу.
Узагальнюючи дані розвитку гіпертонічної хвороби, на основі комплексного аналізу змін гемодинаміки, зсувів водно-сольового обміну і функціонального стану систем нейрогормональної регуляції, І.К. Шхвацабая виділяє наступні групи хворих:
1. Хворі, у яких порушення нейрогуморальної регуляції системи кровообігу поєднується з високою реактивністю її до стресорних впливів і раннім формуванням гіпертрофічних змін лівого шлуночка, а також судинної стінки є головними патогенетичними факторами хвороби.
2. Пацієнти із вираженим натрійзалежним патогенезом хвороби. Хронічне перевантаження натрієм хлоридом, що приводить до порушення водно-сольового балансу, спричиненого, ще у здорових осіб, дефектами механізмів внутрішньониркової регуляції транспорту води і натрію, відіграє при цьому важливу патогенетичну роль.
3. Порівняно невелика група хворих з чітко окресленими клінічними і гормональними проявами, але не повністю розкритим патогенезом гіпертонічної хвороби з низькою активністю реніну плазми крові.
Перші дві групи, на ранніх етапах перебігу хвороби, можуть бути легко верифіковані, що дає змогу провести превентивну терапію. Водночас за чисельними даними, перший варіант – дисрегуляторно-гіпертрофічний – часто зустрічається в юнацькому віці і асоціюється з поняттям “ювенільна гіпертензія”, другий і третій варіанти – у більш старому віці.
Морфологічна характеристика стадій гіпертонічної хвороби. Основні критерії поділу гіпертонічної хвороби на стадії, по суті, відображають такі поняття, як транзиторна фаза – І стадія, поширених змін артерій або стабільна фаза – ІІ стадія і зміни органів у зв’язку із змінами артерій та порушеннями внутрішньоорганного кровообігу – ІІІ стадія. Як показник тяжкості перебігу, використовуються в якості критерію поділу ступені артеріальної гіпертензії за рівнем артеріального тиску: І ступінь – м’яка артеріальна гіпертензія (САТ – 140-159 і ДАТ – 90-99 мм рт. ст.); ІІ ступінь – помірна артеріальна гіпертензія (САТ –160-179 і ДАТ – 100-109 мм рт. ст.) і ІІІ ступінь – тяжка артеріальна гіпертензія (САТ – ≥ 180 і ДАТ – ≥ 110 мм рт. ст.). спеціально при І ступені хвороби виділяють підгрупу пограничної артеріальної гіпертензії, тобто випадки, котрі характеризуються незначним і короткочасним підняттям артеріального тиску (САТ – 140-149 і ДАТ – 90-94 мм рт. ст.) і схильністю до нормалізації.
Сучасна класифікація артеріальної гіпертензії за стадіями враховує вираженість ураження органів-мішеней. При ІІ стадії клінічно об’єктивні ознаки органічних ушкоджень органів-мішеней відсутні. При мікроскопічному дослідженні виявляють спазм і помірну гіпертрофію м’язового шару та еластичних волокон артеріол та дрібних артерій.
ІІ стадія клінічно характеризується наявністю об’єктивних ознак ушкодження органів-мішеней без симптомів з їх боку чи порушення функції і гіпертрофія лівого шлуночка, генералізоване звуження артерій сітківки, мікроальбумінурія чи протеїнурія та невелике збільшення концентрації креатиніну в плазмі.
Морфологічно в цій стадії перебігу гіпертонічної хвороби спостерігається органічне ураження артеріол, артерій еластичного, м’язово-еластичнго і м’язового типів, а також серця.
В перпшу чергу пошкоджуються артеріоли, які знаходяться в стані постійного спазму. Спазм зумовлює гіпоксію, що веде до пошкоджень ендотеліоцитів, базальних мембран, лейоміоцитів і еластичних волокон. Плазма просякає вказані структури судинної стінки (плазморагія) і останні піддаються руйнуванню. Елементи деструкції, а також білки і ліпіди плазми усуваються шляхом резорбції, але вона, як правило, неповна, що призводить до розвитку гіалінозу і артеріолосклерозу. Судинна стінка потовщується, а просвіт артеріол стає вужчим.
 

Гіаліноз артеріол. Забарвлення гематоксиліном і еозином.
 
У артеріях еластичного, м’язово-еластичного і м’язового типів виявляються еластоз, еластофіброз і атеросклероз. Еластоз і еластофіброз – це послідовні стадії процесу, еластоз – компенсаторна відповідь на стійку гіпертензію і являє собою гіперплазію еластичних волокон. Еластофіброз – розщеплення еластичних волокон і заміна цих осередків колагеновими волокнами. Стінка артерій потовщується, втрачає еластичність, що закріплює стійкий периферичний опір. 
 
Еластофіброз артерії. Забарвлення фусиліном Харта.
 
Хронічна ішемія, яка виникає в цю стадію, закріплюється атеросклерозом. Його розвиток пов’язаний із деструкцією ендотеліоцитів і мембранних структур судинної стінки, що є передумовою накопичення ліпопротеїдів. На відміну від істинного атеросклерозу, атеросклеротична бляшка при гіпертонічній хворобі розміщується не ексцентрично, а має концентричне розташування. Вказані зміни артеріол та артерій створюють умови для розвитку об’єктивних ознак ушкодження органів-мішеней.
 
 
Атеросклероз аорти. Забарвлення гематоксиліном і еозином.
 
Типовим морфологічним проявом цієї стадії є гіпертрофія лівого шлуночка, яку можна клінічно виявити за даними ЕКГ, ЕхоКГ, рентгенографії. Морфологічно це компенсаторна, робоча, концентрична гіпертрофія. М’язова стінка досягає товщини 2-3 см. Потовщується міжшлуночкова перегородка, сосочкові і трабекулярні м’язи. Просвіт лівого шлуночка звужений, а виносний тракт видовжений. Мікроскопічно поряд із потовщенням кардіоміоцитів, збільшенням кількості капілярів і аргірофільних волокон, спостерігається розвиток дифузного дрібновогнищевого кардіосклерозу як результат кисневого голодування. До інших типових морфологічних ознак цієї стадії слід віднести артеріолосклероз клубочків нирки і гіаліноз артеріол сітківки ока.
ІІІ стадія гіпертонічної хвороби є проявом органної патології. Вторинні зміни внутрішніх органів зумовлені патологією судин і порушенням кровообігу внаслідок спазму і тромбозу. Тривалий спазм і тромбоз спричиняють некротичні зміни внутрішніх органів, перехідні спазми – атрофію і склероз, а фібриноїдний некроз стінок артерій – розвиток аневризм, крововиливів та кровотеч.
З клінічної точки зору ІІІ стадія характеризується наявністю симптомів порушення функції органів-мішеней: серця, головного мозку, нирок, очного дна, судин. 
 
Первиннозморщина нирка.
 
 

Артеріолонефросклероз. Забарвлення гематоксиліном і еозином.
 
На підставі домінування судинних, геморагічних, некротичних і склеротичних змін в органах-мішенях раніше виділяли серцеву, мозкову і ниркову клініко-морфологічні форми гіпертонічної хвороби. Згідно останніх вимог (наказ № 247 МОЗ України від 01.08.98 р. ) у разі формулювання діагнозу гіпертонічної хвороби необхідно вказати характер об’єктивних ознак органічних ушкоджень органів-мішеней: відсутні – І стадія; наявні органічні ушкодження, але відсутність симптомів провів порушення їх функції – ІІ стадія; наявні симптоми проявів порушення функції через органічне ураження органів – ІІІ стадія, а також за рекомендаціями ВООЗ (1999) вказувати її ступінь за рівнем артеріального тиску. Наприклад, необхідно конкретно вказати, на підставі чого встановлюється ІІ стадія захворювання: гіпертрофія лівого шлуночка, звуження артерій сітківки тощо. Діагноз гіпертонічної хвороби ІІІ ступеня необхідно обґрунтувати наявністю проявів патології: серця – інфаркт міокарда, серцева недостатність ІІа-ІІІ ступенів; 
 

Інфаркт міокарда. Забарвлення гематоксиліном і еозином.
 
 

Інфаркт міокарда
 
-   мозок – інсульт, транзиторна ішемічна атака, гостра гіпертензивна енецефалопатія, хронічна гіпертензивна енцефалопатія ІІІ стадії, судинна деменція; 
 
Геморагічний інсульт
 
-   нирки – концентрація креатиніну в плазмі > 2,0 мг/дл (177 мкмоль/л);
-   очне дно – крововиливи та ексудати в сітківці з набряком диска зорового нерва або без нього (ці ознаки патологічні також для злоякісної фази артеріальної гіпертензії);
-   судини – розшаровуюча аневризма аорти.
За перебігом гіпертонічну хворобу поділяють на злоякісну і доброякісну. В залежності від цьго домінують ті чи інші ускладнення з боку органів-мішеней. При злоякісній гіпертензії переважають морфологічні ознаки гіпертонічної кризи: спазм (ендотеліоцити розміщуються у вигляді черепиці, гофрування базальної мембрани ендотеліоцитів і її деструкція), фібриноїдний некроз стінки судини, тромбоз і сладж-феномен.
При доброякісному перебігу гіпертонічної хвороби у внутрішніх органах переважають склеротичні та атрофічні процеси, як результат порушення внутрішньоорганного кровообігу.
 
 
Ускладнення гіпертонічної хвороби.
 
Ускладнення з боку серця. Зміни з боку серця, як вже вказувалось вище, полягають, перш за все, в гіпертрофії його лівого шлуночка. В кінцевому етапі концентрична, компенсаторна фаза її розвитку переходить в ексцентирчну, декомпенсовану фазу і проявляється ознаками серцевої недостатності. Збільшення маси міокарда обумовлює більшу потребу його в кисні. При неадекватному кровопостачанні внаслідок органічного ураження судин розвивається ішемічна дистрофія міокарда, що проявляється симптомом стенокардії, а також можуть виникати аритмії. Хронічна ішемія виступає також як причина розвитку кардіосклерозу.
Тривалий спазм артерій та тромбоз часто є причиною інфаркту міокарда. За таких умов може виникнути також і раптова смерть хворого.
Раптова смерть, серцева недостатність, аритмії, кардіосклероз та інфаркт міокарда є формами ішемічної хвороби серця. Тому клініко-морфологічний вираз ускладнень з боку серця при гіпертонічній хворобі відносять до ішемічної хвороби серця.
Неврологічні ускладнення гіпертонічної хвороби можуть бути розділені зміни центральної нервової системи і сітківки ока. В головному мозку найбільш серйозні зміни виникають при тривалому спазмі і тромбозі артерій. Інфаркт мозку частіше розвивається на ґрунті атеросклерозу паравертебральних і базилярних артерій, в той час як внутрішньомозкові крововиливи на ґрунті мікроаневризм судин мозку (аневризми Шарко-Бушара). Енцефалопатія теж є результатом порушення мозкового кровообігу. Проявляється вона в дистрофії нейроцитів, гліозі, набряку та набухання головного мозку. Тривала ішемія може супроводжуватись також атрофією кори, що проявляється у судинній деменції.
Морфологія гіпертонічної ретинопатії полягає в набряку соска зорового нерва, крововиливів, відшаруванні сітківки, у важких випадках її некрозом і дистрофії клітин гангліозного шару. Враховуючи, що першопричиною  ускладнень з боку центральної нервової системи є ушкодження судин, вказану патологію виділяють в групу цереброваскулярних захворювань.
Найбільш поширеним серед хворих на гіпертонічну хворобу є артеріолосклеротичне ураження аферентних та еферентних артеріол і гломелулярної капілярної сітки. До гострих змін слід віднести фібриноїдний некроз артеріол, тромбоутворення з розвитком субтотального або ж тотального інфаркту нирки. Досить швидко у відповідь на некротичні зміни розвивається проліферативна реакція: злоякісний нефросклероз Фара.
Типовим проявом доброякісної гіпертонічної хвороби є наявність артеріолонефросклерозу або ж первинно зморщеної нирки. Первинною вона називається тому, що в основі її морфогенезу лежить первинне ураження артеріол при есенціальній гіпертензії. На перших порах відбувається гіаліноз приносної артеріоли судинного клубочка, що зумовлено безпосередньо дією реніну на судинний тонус в ділянці розташування юкстагломерулярного апарату. В результаті гіалінозу судинний клубочок склерозується і недостатньо виконує функцію сечоутворення. Виникає відносна функціональна атрофія канальцевого апарату. Процес атрофії посилюється за дії гіпоксії, що в кінцевому етапі спричиняє повну загибель нефрону із утворенням на його місці рубця. Водночас переважно нефрони, яким не притаманною є наявність гормонального апарату, починають виконувати замісну, компенсаторну функцію. Розвивається їх робоча гіпертрофія.
Якщо розглядати таку нирку макроскопічно під скісним світлом чітко виявляється макоподібна зернистість. Вважається, що випанання відповідають гіпертрофованим нефронам, а западіння – атрофованим і склерозованим. Нирка стає щільною, зменшеною, дрібнозернистою. У фіналі перебігу гіпертонічної хвороби вона стає структурною основою хронічної ниркової недостатності (азотемічної уремії).
Таким чином, в залежності від переважаючих ознак ураження органів-мішеней розрізняють:
-   гіпертонічну хворобу з переважанням ураження серця;
-   гіпертонічну хворобу з переважанням ураження нирок;
-   гіпертонічну хворобу з переважанням ураження серця і нирок;
Причини смерті. Найчастішими причинами смерті хворих на гіпертонічну хворобу є:
-   застійна серцева недостатність,
-   хронічна ниркова недостатність,
-   ішемічний інфаркт мозку,
-   крововилив у головний мозок.
</pre> <br>
<em>Курсивний текст</em><br>
<strong> Жирне накреслення тексту</strong><br>
<p> Додає новий абзац тексту, за замовчуванням вирівняний по лівому краю. Перед абзацом і після нього автоматично додаються невеликі вертикальні відступи.</p>	
    < img src="foto.jpg">
</body>
</html>